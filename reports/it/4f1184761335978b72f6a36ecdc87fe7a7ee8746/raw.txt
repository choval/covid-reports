4 maggio 2020
IMPATTO DELL’EPIDEMIA COVID-19
SULLA MORTALITÀ TOTALE
DELLA POPOLAZIONE RESIDENTE
PRIMO TRIMESTRE 2020
Questo Rapporto è prodotto congiuntamente dall’Istituto nazionale di statistica e dall’Istituto
Superiore di Sanità (Iss). L’obiettivo è fornire una lettura integrata dei dati epidemiologici di
diffusione dell’epidemia di Covid-19 e dei dati di mortalità totale acquisiti e validati da Istat. I
principali risultati sono presentati a livello provinciale e per aggregazioni di province, sia per criteri
di natura amministrativa (regioni, ripartizioni) sia sulla base del grado di diffusione dell’epidemia
Covid-19 nelle province stesse, rispetto a tre classi individuate.
I dati di mortalità totale commentati si riferiscono al primo trimestre consolidato 2020 e riguardano
6.866 comuni (87 % dei 7.904 complessivi). Si tratta della prima volta che l’Istat diffonde questa
informazione riferita a un numero così consistente di comuni. Ciò è stato possibile grazie
all’integrazione della fonte anagrafica (ANPR e comuni) con i dati dell’Anagrafe tributaria1
. L’ampia
base dati, relativa all’86% della popolazione residente in Italia, consente di valutare gli effetti
dell’impatto della diffusione di Covid-19 sulla mortalità totale per genere ed età nel periodo iniziale
e di più rapida diffusione del contagio: marzo 2020.
L’Istituto Superiore di Sanità ha il compito di coordinare la Sorveglianza Nazionale integrata Covid-
19, attraverso l’ordinanza 640 della Presidenza del Consiglio dei Ministri – Dipartimento della
Protezione Civile del 27/2/2020 (Ulteriori interventi urgenti di protezione civile in relazione
all’emergenza relativa al rischio sanitario connesso all’insorgenza di patologie derivanti da agenti
virali trasmissibili).
La Sorveglianza raccoglie dati individuali dei soggetti positivi al Covid-19, in particolare le
informazioni anagrafiche, i dati su domicilio e residenza, alcune informazioni di laboratorio e altre
sul ricovero e stato clinico (indicatore sintetico di gravità della sintomatologia), sulla presenza di
alcuni fattori di rischio (patologie croniche di base) e l’esito finale (guarito o deceduto). I dati,
relativi a tutti i casi di Covid-19 diagnosticati microbiologicamente (tampone naso-faringeo positivo
a SARS-Cov-2) dai laboratori di riferimento regionali, vengono raccolti dalle Regioni/Province
Autonome attraverso una piattaforma web dedicata e aggiornati quotidianamente2
. I dati
commentati nel rapporto sono in continua fase di perfezionamento. Pertanto si è scelto di limitare il
periodo di riferimento al primo trimestre del 2020 in modo che l’analisi dell’impatto dell’epidemia
Covid-19 sulla mortalità totale della popolazione residente sia effettuata su dati il più possibile
consolidati3
.
1 Per le informazioni sulla qualità e copertura dei dati di mortalità si veda la Nota Metodologica allegata al Report.
2 Si precisa che i dati della Sorveglianza Nazionale integrata Covid-19 dell’ISS non sono perfettamente allineati con il flusso della Protezione Civile
e del Ministero della Salute che riportano dati aggregati inviati giornalmente dalle regioni
http://opendatadpc.maps.arcgis.com/apps/opsdashboard/index.html#/b0c68bce2cce478eaac82fe38d4138b1
3 Data di estrazione della base dati della Sorveglianza integrata 26 aprile 2020, data di estrazione ANPR 28 aprile 2020.
2
SINTESI DEI PRINCIPALI RISULTATI
 Il primo caso italiano di Covid-19 viene segnalato in Lombardia il 20 febbraio 2020. L’intera
epidemia è stata caratterizzata da una trasmissione locale, a parte i primi 3 casi importati dalla
Cina a fine gennaio 2020. Per il contenimento dell’epidemia sono state prese misure preventive di
sanità pubblica di “distanziamento sociale” inizialmente localizzate in alcune aree ristrette e via via
estese a tutta l’Italia dall’11 marzo 2020 (lockdown).
 La diffusione geografica dell’epidemia di Covid-19 si presenta eterogenea: è stata molto
contenuta nelle Regioni del Sud e nelle Isole, mediamente più elevata in quelle del Centro rispetto
al Mezzogiorno e molto elevata nelle regioni del Nord.
 Nonostante il calo dei contagi dovuto alle misure di “distanziamento sociale” intraprese dai
primi giorni di marzo, le curve nazionali dei casi diagnosticati e dei decessi hanno iniziato a
decrescere solo negli ultimi giorni di marzo.
 Il 52,7% dei casi (104.861) è di sesso femminile. L’età mediana è di 62 anni (range 0-100).
Nelle fasce di età 0-9 anni, 60-69 e 70-79 anni si osserva un numero maggiore di casi di sesso
maschile. Nella fascia di età >90 anni, il numero di soggetti di sesso femminile è più del triplo
rispetto a quello di soggetti di sesso maschile probabilmente dovuto alla netta prevalenza di donne
in questa fascia di età.
 La letalità è più elevata in soggetti di sesso maschile in tutte le fasce di età, ad eccezione della
fascia 0-19 anni. Nel 34,7% dei casi segnalati viene riportata almeno una co-morbidità (una tra:
patologie cardiovascolari, patologie respiratorie, diabete, deficit immunitari, patologie metaboliche,
patologie oncologiche, obesità, patologie renali o altre patologie croniche).
 Dei 14.324 decessi registrati al 31 marzo in persone diagnosticate con Covid-19 ne sono stati
considerati in questa analisi 13.710 (96% del totale), selezionati in base alla disponibilità del
Comune di residenza nei dati della sorveglianza Integrata Covid-19 e alla presenza del Comune
tra gli 6.866 selezionati dall’Istat.
 Considerando il mese di marzo, si osserva a livello medio nazionale una crescita del 49,4%
dei decessi per il complesso delle cause. Se si assume come riferimento il periodo che va dal
primo decesso Covid-19 riportato al Sistema di Sorveglianza integrata (20 febbraio) fino al 31
marzo, i decessi passano da 65.592 (media periodo 2015-2019) a 90.946, nel 2020. L’eccesso dei
decessi è di 25.354 unità, di questi il 54% è costituito dai morti diagnosticati Covid-19 (13.710). A
causa della forte concentrazione del fenomeno in alcune aree del Paese, i dati riferiti a livello
medio nazionale “appiattiscono” la dimensione dell’impatto della epidemia di Covid-19 sulla
mortalità totale.
 Il 91% dell’eccesso di mortalità riscontrato a livello medio nazionale nel mese di marzo 2020 si
concentra nelle aree ad alta diffusione dell’epidemia: 3.271 comuni, 37 province del Nord più
Pesaro e Urbino. Nell’insieme di queste province, i decessi per il complesso delle cause sono più
che raddoppiati rispetto alla media 2015-2019 del mese di marzo. Se si considera il periodo dal 20
febbraio al 31 marzo, i decessi sono passati da 26.218 a 49.351 (+ 23.133 ); poco più della metà di
questo aumento (52%) è costituita dai morti riportati al Sistema di Sorveglianza Integrata Covid-19
(12.156). All’interno di questo raggruppamento le province più colpite dall’epidemia hanno pagato
un prezzo altissimo in vite umane, con incrementi percentuali dei decessi nel mese di marzo 2020,
rispetto al marzo 2015-2019, a tre cifre: Bergamo (568%), Cremona (391%), Lodi (371%), Brescia
(291%), Piacenza (264%), Parma (208%), Lecco (174%), Pavia (133%), Mantova (122%), Pesaro
e Urbino (120%).
3
 Nelle aree a media diffusione dell’epidemia (1.778 comuni, 35 province prevalentemente del
Centro-Nord) l’incremento dei decessi per il complesso delle cause nel periodo 20 febbraio-31
marzo è molto più contenuto, da 17.317 a 19.743 (2.426 in più rispetto alla media 2015-2019); il
47% è attribuibile ai morti risultati positivi al Covid-19 (1.151). Infine, nelle aree a bassa diffusione
(1.817 comuni, 34 province per lo più del Centro e del Mezzogiorno) i decessi del mese di marzo
2020 sono mediamente inferiori dell’1,8% alla media del quinquennio precedente.
 L’eccesso di mortalità più consistente si riscontra per gli uomini di 70-79 anni: i decessi
aumentano di circa 2,3 volte tra il 20 febbraio e il 31 marzo; segue la classe di età 80-89 (quasi 2,2
volte di aumento). L’incremento della mortalità nelle donne è invece più contenuto per tutte le
classi di età. Raggiunge il 20% in più della media degli anni 2015-2019 alla fine di marzo, tanto per
la classe di età 70-79 che per la 90 e più.
 L’analisi combinata dei dati di mortalità giornaliera Istat con i dati della Sorveglianza integrata
dell’Iss ha evidenziato che la mortalità “diretta” attribuibile a Covid-19 in individui con diagnosi
confermata, nel primo trimestre 2020 è stata di circa 13.700 decessi.
 Esiste una quota ulteriore di circa altri 11.600 decessi per la quale possiamo, con i dati oggi a
disposizione, soltanto ipotizzare tre possibili cause: una ulteriore mortalità associata a Covid-19
(decessi in cui non è stato eseguito il tampone), una mortalità indiretta correlata a Covid-19
(decessi da disfunzioni di organi quali cuore o reni, probabili conseguenze della malattia scatenata
dal virus in persone non testate, come accade per analogia con l’aumento della mortalità da cause
cardiorespiratorie in corso di influenza) e, infine, una quota di mortalità indiretta non correlata al
virus ma causata dalla crisi del sistema ospedaliero e dal timore di recarsi in ospedale nelle aree
maggiormente affette.
 Confrontando i decessi, totali e Covid-19, del 2020 con i decessi per causa del mese di marzo
20174
si nota che, fin dall’inizio di marzo, nelle aree ad alta diffusione dell’epidemia, il numero di
morti di Covid-19 con diagnosi confermata è superiore a quello registrato nel 2017 per altre
malattie come il diabete, le demenze e la malattia di Alzheimer. A metà dello stesso mese il
numero di morti Covid-19 supera i decessi causati dall’insieme delle malattie respiratorie e dei
tumori; in poco più di venti giorni i decessi quotidiani riportati alla Sorveglianza integrata Covid-19
arrivano a sorpassare il numero giornaliero di morti per tutte le cause del mese di marzo 2017.
L’analisi di tutte le cause di morte del 2020 consentirà di valutare quanto l’eccesso di mortalità
osservata nel 2020 sia attribuibile anche ai decessi di persone non sottopposte al test ma
certificate dai medici sulla base di una diagnosi clinica di Covid-19 (che al momento non sono
conteggiate nella sorveglianza) e quanto agli effetti indiretti correlati o non all’epidemia.
4 L’anno 2017 è l’ultimo disponibile per i dati ufficiali di mortalità per causa rilasciati da Istat
4
Le “Tre Italie” dell’epidemia Covid-19 evidenziate dalla Sorveglianza
Integrata Covid-19
In Italia dal 20 febbraio, data di inizio dell’epidemia, fino al 28 aprile 2020 sono stati segnalati al
sistema di Sorveglianza Nazionale integrata, 199.740 casi positivi di Covid-19 diagnosticati dai
laboratori di riferimento regionale, di cui 113.312 fino al 31 marzo 2020 (periodo di riferimento del
presente Rapporto).
La diffusione geografica dell’epidemia di Covid-19 è eterogenea. Nelle Regioni del Sud e nelle
isole, la diffusione delle infezioni è stata molto contenuta, in quelle del Centro, è stata mediamente
più elevata rispetto al Mezzogiorno mentre in quelle del Nord la circolazione del virus è stata molto
elevata.
Per valutare la diffusione all’interno delle Province ed eliminare l’eterogeneità dovuta alle diverse
strutture per età delle corrispondenti popolazioni, sono stati calcolati i tassi standardizzati di
incidenza cumulata 5
al 31 marzo dei casi confermati positivi all’infezione; lo standard utilizzato è la
Popolazione Italiana al Censimento 2011.
La distribuzione di questi tassi è stata divisa in tre classi: la prima, definita a diffusione” bassa”,
comprende le province con valori del tasso inferiore a 40 casi per 100mila residenti; la seconda,
definita a diffusione “media”, comprende le province con valori del tasso tra i 40 e i 100 casi ogni
100mila residenti; la terza classe , definita a diffusione “alta“, include le province con valori
superiori ai 100 casi ogni 100mila residenti6
.
La Figura 1 mostra l’andamento del numero di casi di Covid-19 segnalati per data di
prelievo/diagnosi (disponibile per 110.277 dei 113.312 casi) nelle aree a bassa, media e alta
incidenza. La curva epidemica evidenzia un inizio anticipato dell’epidemia nelle aree ad alta
incidenza che raggiungono il picco dei casi il 20 marzo 2020 per poi diminuire successivamente in
modo costante
Figura 1. Andamento giornaliero dei casi segnalati al Sistema di Sorveglianza
Nazionale Covid-19. Primo trimestre 2020
Fonte: Iss registro sorveglianza Covid-19
5 Cfr. glossario
6 Riccardo et al. Epidemiological characteristics of Covid-19 cases in Italy and estimates of the reproductive numbers one month into the epidemic.
https://www.medrxiv.org/content/10.1101/2020.04.08.20056861v1.full.pdf; Bollettino Sorveglianza Integrata Covid-19, 30 Aprile 2020, Iss.
https://www.epicentro.iss.it/coronavirus/bollettino/Bollettino-sorveglianza-integrata-Covid-19_28-aprile-2020.pdf
5
Nelle aree a media e in quelle a bassa incidenza il numero dei casi inizia ad aumentare dalla metà
di marzo raggiungendo il picco, rispettivamente, tra il 24 e il 25 marzo 2020. Per tali aree, dopo il
raggiungimento del picco non si è assistito a una diminuzione costante, segno evidente che
l’epidemia, anche se in maniera rallentata, è ancora corso. Va comunque sottolineato che la curva
dei casi diagnosticati ha subito il rallentamento osservato soprattutto per le misure di “lockdown”
intraprese prima in alcune aree del Nord e quindi su tutto il territorio nazionale dall’11 marzo.
Il 52,7% dei casi (104.861) è di sesso femminile. L’età mediana è di 62 anni (range 0-100). Nelle
fasce di età 0-9 anni, 60-69 e 70-79 anni si osserva un numero maggiore di casi tra gli uomini
rispetto alle donne. Nella fascia di età >90 anni, le donne sono più del triplo degli uomini
probabilmente a causa della netta prevalenza femminile in questa fascia di età.
L’andamento dei decessi della sorveglianza integrata Covid-19
La Sorveglianza Integrata, che ha iniziato a raccogliere i dati sui decessi a partire dal 20 febbraio,
ha registrato fino al 31 marzo 14.324 decessi in persone notificate come positive al Covid-19; di
questi, ne sono stati considerati in questa analisi 13.710 (96% del totale) identificati in base, sia
alla disponibilità del Comune di residenza sia alla presenza del Comune tra i 6.866 selezionati
dall’Istat (Figura 2). Si osserva che la curva dei decessi riflette sostanzialmente quella dei casi
della Figura 1 ma risulta sostanzialmente ritardata di una-due settimane.
La grande maggioranza dei decessi si registra nelle province definite a diffusione alta (89%),
laddove è dell’8% nelle aree a diffusione media e del 3% in quelle a diffusione bassa. Il 32% dei
decessi totali ha coinvolto il genere femminile, questa proporzione resta invariata all’interno della
classe definita a diffusione alta mentre è leggermente più elevata nelle altre due classi (34% per
diffusione media, 35% per quella bassa).
Figura 2. Andamento giornaliero dei decessi segnalati al sistema di sorveglianza
Nazionale Covid-19. Primo trimestre 2020.
Fonte: Iss, Decessi della sorveglianza integrata Covid-19
6
La distribuzione per classi di età dei decessi Covid-19 è stata più volte mostrata nei Report ISS7
.
Al 31 marzo solo l’1% ha riguardato persone di età inferiore ai 50 anni, motivo per cui le valutazioni
sul contributo che i decessi riportati alla Sorveglianza Integrata Covid-19 hanno avuto sull’eccesso
di mortalità vengono successivamente fatte limitando le analisi ai decessi di soggetti almeno
cinquantenni. Considerando la distribuzione per classi quinquennali di età la classe mediana di età
al decesso è la 80-84 anni (75-79 per gli uomini e 80-84 per le donne).
I decessi Covid-19 riportati alla sorveglianza integrata risultano essere pari al 15% dei totali
registrati nel periodo che va dal 20 febbraio al 31 marzo; se si considerano le tre classi di
diffusione essi sono circa il 25% del totale dei decessi nelle province a diffusione alta, il 6% di
quelli nelle province a diffusione media e il 2% in quelle a diffusione bassa (Tabella 1).
I dati ISTAT sui decessi: forte aumento a partire dalla fine di febbraio 2020
Una delle conseguenze più drammatiche degli effetti della epidemia riguarda l’incremento
complessivo dei decessi. D’altra parte il dato dei morti riportati alla Sorveglianza integrata Covid-19
fornisce solo una misura parziale di questi effetti, essendo riferito ai soli casi di deceduti dopo una
diagnosi microbiologica di positività al virus. Si tratta, pertanto, di un indicatore influenzato non solo
dalle modalità di classificazione delle cause di morte, ma anche dalla presenza di un test di
positività al virus.
Una misura più universale dell’impatto dell’epidemia sulla mortalità della popolazione è data
dall’eccesso dei decessi, per il complesso delle cause, risultanti dal confronto, a parità di periodo,
del dato del 2020 con la media dei decessi del quinquennio precedente (2015-2019). In tal modo si
assume implicitamente che la diffusione dell’epidemia produca un aumento dei decessi anche non
direttamente riferibili alla sorveglianza Covid-19, ovvero al numero di casi positivi deceduti.
Considerando il periodo 20 febbraio-31 marzo, si osserva a livello medio nazionale una crescita
dei decessi per il complesso delle cause del 38,7%: da 65.592 a 90.946, rispetto allo stesso
periodo della media del quinquennio 2015-2019 (Tabella 2). L’eccesso dei decessi è di 25.354
unità, di questi il 54% è costituito dai morti diagnosticati segnalati alla sorveglianza Covid-19
(13.710).
Esiste una quota ulteriore di circa altri 11.600 decessi per i quali possiamo, con i dati oggi a
disposizione, solo ipotizzare tre possibili cause: una ulteriore mortalità associata a Covid-19 (nei
casi in cui non è stato eseguito il tampone), una mortalità indiretta correlata a Covid-19 (decessi da
disfunzioni di organi quali cuore o reni possibile conseguenza della malattia scatenata dal virus in
persone non testate come accade per analogia con l’aumento della mortalità da cause
cardiorespiratorie in corso di influenza), ed infine una mortalità indiretta non correlata al virus ma
causata dalla crisi del sistema ospedaliero nelle aree maggiormente affette.
7 https://www.epicentro.iss.it/coronavirus/bollettino/Bollettino-sorveglianza-integrata-Covid-19_28-aprile-2020.pdf) .
7
Va tenuto presente che, a causa della forte concentrazione del fenomeno in alcune aree del
Paese, i dati riferiti a livello medio nazionale appiattiscono la dimensione dell’impatto di Covid-19
sulla mortalità totale.
Lo studio dell’andamento della mortalità totale associato all’epidemia -Covid-19 non può
prescindere dalla distribuzione dei casi per infezione da SARS-CoV-2, e dalla sua distribuzione
differenziale sul territorio. La classificazione delle province in tre classi di diffusione dell’epidemia
permette di assumere nei confronti di un fenomeno che è fortemente localizzato il punto di
osservazione più adeguato a coglierne tutta la portata in termini di eccesso di mortalità
direttamente o indirettamente associato all’epidemia.
Il 91% dell’eccesso di mortalità riscontrato a livello medio nazionale si concentra nelle aree ad alta
diffusione dell’epidemia: 3.271 comuni, 37 province del Nord più Pesaro e Urbino (Tabella 2).
Nell’insieme di queste province i decessi per il complesso delle cause sono più che raddoppiati nel
mese di marzo 2020 rispetto alla media riscontrata a marzo nel quinquennio 2015-2019.
Considerando il periodo 20 febbraio-31 marzo 2020 i decessi sono passati da 26.218 a 49.351 (+
23.133); poco più della metà di questo aumento (52%) è costituito dai morti positivi al Covid-19
(12.156).
Nelle aree a media diffusione dell’epidemia (1.778 comuni, 35 province prevalentemente del
centro-nord) l’incremento dei decessi per il complesso delle cause è molto più contenuto: da
17.317 a 19.743 (2.426 in più rispetto alla media 2015-2019); il 47% è attribuibile ai morti positivi al
Covid-19 (1.151). Infine nelle aree a bassa diffusione (1.817 comuni, 34 province per lo più del
Centro e del Mezzogiorno) i decessi del mese di marzo 2020 sono mediamente inferiori dell’1,8%
rispetto alla media del quinquennio precedente.
8
Tabella 1. Decessi per il complesso delle cause e per Covid-19(a) nel primo
trimestre 2020, confronto con la media per lo stesso periodo del 2015-2019, classe
di diffusione dell’epidemia, regione, ripartizione e Italia.
Considerando l’andamento dei decessi per il complesso delle cause nel primo bimestre del 2020,
rispetto al 2015-2019, e quello nel mese di marzo 2020, si può constatare come in quest’ultimo
mese ci sia una importante “rottura” delle tendenze alla diminuzione della mortalità ravvisabile a
inizio 2020. Anche quando non si ha una netta inversione di tendenza, infatti, la diminuzione dei
decessi a marzo 2020 è comunque molto più contenuta rispetto ai due mesi precedenti.
A livello regionale è in Lombardia che si riscontra l’inversione più marcata: si passa da una
diminuzione dei decessi del 7,5% nel biennio gennaio-febbraio 2020 - rispetto alla media nello
stesso periodo 2015-2019 - ad un aumento del 185% nel mese di marzo, seguono l’Emilia –
Romagna, con un aumento del 70%, il Trentino Alto-Adige (65%), e le Marche la Liguria e il
Piemonte, con incrementi dell’ordine del 50% (Tabella 1).
REGIONE
% comuni
diffusi
%
popolazione
variazione %
gennaio+febbraio
2020/ media 2015-
2019
variazione %
marzo 2020/
media 2015-
2019
Decessi totali
20 febbraio-31
marzo 2020
Decessi totali
20 febbraio 31
marzo media
2015-2019
Decessi covid
20 febbraio 31
marzo 2020
Decessi covid
/ decessi
totali 20
febbraio-31
marzo 2020
Piemonte 92,7 93,3 -10,9 47,0 7.859 5.747 1.018 13,0
Valle d'Aosta 91,9 91,2 -9,4 60,1 231 160 70 30,3
Lombardia 95,8 97,1 -7,5 186,5 27.279 11.195 8.362 30,7
Trentino-Alto Adige 90,8 92,4 -1,8 65,2 1.613 1.053 281 17,4
Veneto 87,0 87,2 -3,6 24,3 6.097 5.098 511 8,4
Friuli-Venezia Giulia 88,4 73,4 -4,3 9,8 1.350 1.244 57 4,2
Liguria 87,6 92,3 -14,1 50,3 3.234 2.364 368 11,4
Emilia-Romagna 89,9 94,6 -6,8 70,1 8.739 5.631 1.890 21,6
Toscana 83,9 89,1 -7,9 13,8 5.089 4.606 226 4,4
Umbria 88,0 93,8 -9,2 7,0 1.220 1.173 37 3,0
Marche 84,2 83,4 -5,1 53,3 2.465 1.736 328 13,3
Lazio 73,3 80,9 -8,5 -8,1 5.211 5.605 158 3,0
Abruzzo 85,6 85,2 -2,9 8,8 1.706 1.539 64 3,8
Molise 81,6 73,5 -10,1 4,2 354 338 4 1,1
Campania 78,0 79,3 -4,7 -1,9 5.117 5.168 79 1,5
Puglia 81,3 85,0 -4,8 8,7 4.327 4.003 118 2,7
Basilicata 83,2 75,0 -1,6 -7,2 583 588 5 0,9
Calabria 80,0 77,0 -4,2 -1,0 1.918 1.902 18 0,9
Sicilia 71,0 73,4 -5,4 -2,7 4.847 4.948 77 1,6
Sardegna 86,7 75,6 1,1 13,7 1.707 1.495 39 2,3
Nord 92,2 92,8 -7,6 94,9 56.402 32.491 12.557 22,3
Centro 80,2 84,7 -7,9 9,1 13.985 13.120 749 5,4
Mezzogiorno 80,2 78,7 -4,3 2,0 20.559 19.981 404 2,0
ITALIA 86,9 86,4 -6,6 49,4 90.946 65.592 13.710 15,1
Classe di diffusione
Alta 92,8 93,8 -7,3 113,2 49.351 26.218 12.156 24,6
Media 86,3 87,2 -6,9 18,0 19.743 17.317 1.151 5,8
Bassa 78,3 78,5 -5,6 -1,8 21.852 22.057 403 1,8
Fonte: Istat. Base dati integrata mortalità giornaliera comunale, Iss registro sorveglianza Covid-19
Note: (a) decessi della sorveglianza integrata Covid-19
9
A causa della forte concentrazione del fenomeno, anche la sintesi a livello regionale non dà conto
dell’intensità drammaticamente elevata che questo ha assunto in alcune aree. A tale scopo un
livello di dettaglio territoriale più efficace è senz’altro quello provinciale (Tabella 2). All’interno della
classe di province ad alta diffusione dell’epidemia, le più colpite hanno pagato un prezzo altissimo
in vite umane con incrementi percentuali dei decessi nel mese di marzo 2020, rispetto al 2015-
2019, a tre cifre: Bergamo (568%), Cremona (391%), Lodi (370%), Brescia (290%), Piacenza
(264%), Parma (208%), Lecco (174%), Pavia (133%), Mantova (122%), Pesaro e Urbino (120%).
Relativamente all’eccesso di decessi per il complesso delle cause registrato tra il 20 febbraio 2020
e il 31 marzo, rispetto allo stesso periodo del 2015-2019, i decessi della sorveglianza integrata
Covid-19 sono una quota variabile. Tale proporzione è ad esempio circa il 46% in alcune delle
province più colpite della Lombardia (Bergamo, Cremona, Lecco). Valori di questa quota superiori
al 60% invece si registrano a Lodi, Mantova e Pavia mentre a Piacenza la quota è tra le più alte
della classe di province ad alta diffusione dell’epidemia (68,6%).
10
Tabella 2. Decessi per il complesso delle cause e per Covid-19(a) nel primo
trimestre 2020, confronto con la media per lo stesso periodo del 2015-2019, per
provincia e classe di diffusione dell’epidemia. Province della classe alta diffusione
Per una valutazione complessiva dell’impatto di Covid-19 sulla mortalità totale occorre continuare
a monitorare l’evoluzione del fenomeno nelle prossime settimane/mesi. Molte delle province che
sono nella classe a media diffusione (Tabella 3) sono state interessate dall’epidemia con alcune
settimane di ritardo rispetto alle province della classe ad alta diffusione. Non è dunque sufficiente
l’analisi dell’andamento dei decessi di marzo per cogliere il fenomeno dell’incremento in queste
aree. Il consolidamento dei dati di mortalità e di sorveglianza dell’epidemia Covid-19 per il mese di
aprile consentirà la costruzione di misure più accurate.
PROVINCIA
% comuni
diffusi
% popolazione variazione %
gennaio+febbraio
2020/ media 2015-
2019
variazione %
marzo 2020/
media 2015-
2019
Decessi totali
20 febbraio-31
marzo 2020
Decessi totali
20 febbraio 31
marzo media
2015-2019
Decessi covid
20 febbraio 31
marzo 2020
Decessi covid /
decessi totali
20 febbraio-31
marzo 2020
Alessandria 95,7 98,2 -12,8 91,0 1.199 693 222 18,5
Ancona 76,6 84,3 -10,7 49,4 704 528 86 12,2
Aosta 91,9 91,2 -9,4 60,1 231 160 70 30,3
Asti 93,2 88,8 -13,9 38,5 382 299 38 9,9
Belluno 83,6 63,9 -11,1 9,9 205 201 14 6,8
Bergamo 97,5 98,4 -6,5 567,6 6.238 1.180 2.346 37,6
Biella 97,3 96,5 -9,5 84,0 471 279 74 15,7
Bologna 85,5 92,7 -8,4 20,0 1.525 1.289 183 12,0
Bolzano/Bozen 93,1 93,9 2,1 65,3 767 499 125 16,3
Brescia 98,0 98,9 -8,9 290,6 4.450 1.385 1.574 35,4
Como 94,6 95,6 -5,8 64,2 1.008 668 174 17,3
Cremona 99,1 99,8 -6,3 391,8 1.999 496 687 34,4
Forlì-Cesena 93,3 98,9 -8,5 24,6 609 506 33 5,4
Imperia 87,9 83,7 -15,0 70,6 453 296 61 13,5
Lecco 96,4 97,8 -6,6 174,5 868 364 238 27,4
Lodi 95,0 98,1 -3,3 370,6 1.056 264 509 48,2
Lucca 84,8 92,1 -4,7 10,1 579 525 29 5,0
Mantova 96,9 96,5 -8,4 122,1 1.021 530 317 31,0
Massa-Carrara 82,4 93,0 -18,6 45,6 385 287 36 9,4
Milano 96,2 98,1 -9,1 92,6 5.990 3.488 1.459 24,4
Modena 95,7 97,8 -4,3 51,4 1.201 837 216 18,0
Monza e della Brianza 94,5 97,0 -4,1 96,5 1.528 868 359 23,5
Novara 90,8 92,5 -6,6 80,3 724 445 117 16,2
Padova 84,3 86,7 0,9 15,8 1.085 954 84 7,7
Parma 95,5 99,3 -7,8 208,4 1.549 599 468 30,2
Pavia 94,1 97,0 -4,1 132,9 1.614 789 513 31,8
Pesaro e Urbino 86,8 94,9 1,8 120,4 912 454 157 17,2
Piacenza 91,3 95,5 -13,4 264,0 1.250 416 572 45,8
Reggio nell'Emilia 88,1 93,7 -5,9 79,7 955 588 224 23,5
Rimini 84,0 95,7 -1,9 68,2 577 368 134 23,2
Sondrio 100,0 100,0 -3,8 74,3 380 240 87 22,9
Torino 90,1 94,0 -10,1 29,7 3.469 2.803 403 11,6
Trento 89,2 90,9 -5,2 65,1 846 554 156 18,4
Treviso 88,3 90,9 -6,9 32,4 1.149 893 122 10,6
Trieste 33,3 1,3 2,6 15,4 6 4 2 33,3
Verbano-Cusio-Ossola 95,9 94,0 -13,8 44,4 304 228 55 18,1
Vercelli 93,9 91,8 -14,8 90,8 426 259 54 12,7
Verona 91,8 94,5 -0,7 30,6 1.236 981 158 12,8
Fonte: Istat. Base dati integrata mortalità giornaliera comunale, Iss registro sorveglianza Covid-19
Note: (a) decessi della sorveglianza integrata Covid-19
11
Analoghe considerazioni possono valere nel caso di alcune delle province a bassa diffusione, che
presentano incrementi della mortalità complessiva nel mese di marzo 2020 superiori al 5%, pur in
presenza di un numero ancora contenuto di decessi diagnosticati Covid-19. È il caso di alcune
province della Puglia, e in particolare quella del suo capoluogo (13,1%), così come di alcune
province della Sicilia e della Sardegna (Tabella 4).
Tabella 3. Decessi per il complesso delle cause e per Covid-19(a) nel primo
trimestre 2020, confronto con la media per lo stesso periodo del 2015-2019, per
provincia e classe di diffusione dell’epidemia. Province della classe media diffusione
PROVINCIA
% comuni
diffusi
%
popolazione
variazione %
gennaio+febbraio
2020/ media 2015-
2019
variazione %
marzo 2020/
media 2015-
2019
Decessi totali
20 febbraio-31
marzo 2020
Decessi totali
20 febbraio 31
marzo media
2015-2019
Decessi covid
20 febbraio 31
marzo 2020
Decessi covid
/ decessi totali
20 febbraio-31
marzo 2020
Arezzo 88,9 89,4 -0,1 2,5 444 432 7 1,6
Ascoli Piceno 81,8 45,0 -7,1 -3,0 131 126 0 0,0
Avellino 84,7 86,2 -1,5 1,8 510 483 13 2,5
Cuneo 91,5 88,0 -11,7 26,8 884 740 55 6,2
Enna 60,0 43,1 1,0 12,2 134 117 10 7,5
Fermo 90,0 92,8 0,5 22,9 279 228 35 12,5
Ferrara 90,5 95,8 -2,5 2,7 569 564 34 6,0
Firenze 87,8 98,1 -11,0 6,0 1.364 1.326 48 3,5
Foggia 80,3 88,6 -5,3 20,6 771 655 43 5,6
Frosinone 73,6 70,3 -2,0 -1,5 479 466 10 2,1
Genova 83,6 95,3 -14,8 51,9 1.820 1.329 195 10,7
Gorizia 100,0 100,0 -2,0 -0,5 226 224 2 0,9
Grosseto 89,3 94,1 -0,5 17,5 371 314 4 1,1
La Spezia 93,8 99,1 -10,0 51,7 487 343 50 10,3
Livorno 78,9 89,0 -6,1 20,2 505 453 19 3,8
Macerata 85,5 89,1 -7,4 17,8 439 399 50 11,4
Perugia 84,7 92,1 -11,3 6,9 855 812 23 2,7
Pescara 91,3 96,7 -4,5 21,0 467 383 44 9,4
Pisa 86,5 76,5 -10,8 25,8 487 404 24 4,9
Pistoia 85,0 88,0 -6,5 28,8 444 352 42 9,5
Pordenone 94,0 95,2 -6,7 11,4 406 359 17 4,2
Prato 57,1 89,8 -13,8 1,9 253 265 12 4,7
Ravenna 77,8 82,8 -7,8 14,0 504 463 26 5,2
Rieti 80,8 52,7 -2,9 -16,5 108 126 1 0,9
Rovigo 96,0 95,4 -6,3 22,9 404 353 2 0,5
Sassari 92,4 94,4 -0,6 18,7 630 534 27 4,3
Savona 88,4 84,4 -14,6 28,1 474 395 62 13,1
Siena 74,3 63,5 -1,4 1,2 257 249 5 1,9
Teramo 91,5 97,7 2,2 13,8 447 396 6 1,3
Terni 93,9 98,9 -4,4 7,2 365 361 14 3,8
Udine 86,6 85,5 -3,7 12,3 712 657 36 5,1
Varese 87,0 87,9 -11,0 28,3 1.127 923 99 8,8
Venezia 86,4 93,4 -4,8 19,9 1.191 1.027 72 6,0
Vicenza 82,5 73,4 -4,1 27,9 827 687 59 7,1
Viterbo 81,7 82,1 -5,1 -3,1 372 369 5 1,3
Fonte: Istat. Base dati integrata mortalità giornaliera comunale, Iss registro sorveglianza Covid-19
Note: (a) decessi della sorveglianza integrata Covid-19
12
Tabella 4. Decessi per il complesso delle cause e per Covid-19(a) nel primo
trimestre 2020, confronto con la media per lo stesso periodo del 2015-2019, per
provincia e classe di diffusione dell’epidemia. Province della classe bassa diffusione
L’eccesso di mortalità per età e genere
L’eccesso di mortalità registrato a marzo del 2020 è ancora più accentuato negli uomini. Si tratta di
un dato molto rilevante perché oltre a rivelare un fatto ormai noto attraverso i dati della
Sorveglianza, mette in luce come la dimensione del fenomeno della super-mortalità maschile, in
relazione all’epidemia Covid-19, sia ancora più ampia, estendendosi verosimilmente anche a
cause che non sono direttamente riferibili al virus.
Lo scostamento della mortalità dall’andamento precedente al periodo in cui è iniziata l’emergenza
è ben evidenziato per grandi classi di età e genere dai grafici successivi (Figura 3). L’evoluzione
giornaliera degli scostamenti dei decessi cumulati del 2020 dalla corrispondente media 2015-2019
mostra chiaramente come la crescita dei decessi si sia innescata tra la fine di febbraio e i primi
giorni di marzo. Durante il mese di marzo nelle aree più interessate dall’epidemia il numero di morti
inizia rapidamente ad aumentare rispetto alla media 2015-2019 dello stesso periodo.
PROVINCIA
% comuni
diffusi
%
popolazione
variazione %
gennaio+febbraio
2020/ media 2015-
2019
variazione %
marzo 2020/
media 2015-
2019
Decessi totali
20 febbraio-31
marzo 2020
Decessi totali
20 febbraio 31
marzo media
2015-2019
Decessi covid
20 febbraio 31
marzo 2020
Decessi covid
/ decessi totali
20 febbraio-31
marzo 2020
Agrigento 67,4 67,9 -10,2 -8,0 404 437 5 1,2
Bari 80,5 86,0 -6,4 13,1 1.286 1.171 37 2,9
Barletta-Andria-Trani 70,0 59,8 -1,6 24,9 301 236 3 1,0
Benevento 82,1 82,1 -1,1 -4,3 295 298 3 1,0
Brindisi 95,0 98,4 -4,2 7,2 509 483 17 3,3
Cagliari 82,4 45,6 7,8 6,0 186 174 1 0,5
Caltanissetta 59,1 41,9 -11,4 8,3 175 170 3 1,7
Campobasso 81,0 67,7 -10,2 5,4 231 221 3 1,3
Caserta 73,1 68,7 -3,4 2,1 643 626 10 1,6
Catania 53,4 62,7 -6,6 -1,8 839 850 28 3,3
Catanzaro 76,3 81,6 -11,8 -5,0 356 362 2 0,6
Chieti 87,5 76,5 1,8 3,6 487 445 13 2,7
Cosenza 80,7 64,4 -2,5 1,0 586 581 3 0,5
Crotone 81,5 87,5 -10,5 2,4 178 174 4 2,2
Isernia 82,7 88,7 -10,0 2,0 123 117 1 0,8
L'Aquila 78,7 71,4 -13,6 -5,4 305 316 1 0,3
Latina 81,8 83,3 -8,5 -4,6 495 522 9 1,8
Lecce 77,1 76,4 -5,4 0,2 794 783 12 1,5
Matera 74,2 80,5 6,3 -11,3 198 204 1 0,5
Messina 80,6 87,7 -6,3 2,6 840 832 18 2,1
Napoli 70,7 81,4 -6,5 -0,9 2.615 2.648 45 1,7
Nuoro 83,8 78,9 2,5 5,5 242 227 6 2,5
Oristano 93,1 91,7 1,3 5,7 226 208 1 0,4
Palermo 76,8 87,6 -2,2 -9,2 1.340 1.417 3 0,2
Potenza 86,0 72,0 -5,3 -5,0 385 384 4 1,0
Ragusa 75,0 54,7 -11,0 -4,7 232 232 2 0,9
Reggio Calabria 80,4 82,6 -2,1 0,3 611 602 8 1,3
Roma 62,0 82,7 -9,7 -9,4 3.757 4.122 133 3,5
Salerno 78,5 79,0 -3,3 -7,7 1.054 1.114 8 0,8
Siracusa 81,0 87,6 -5,9 0,6 452 445 7 1,5
Sud Sardegna 79,4 76,9 -0,6 20,0 423 351 4 0,9
Taranto 93,1 98,8 -2,4 -5,0 666 674 6 0,9
Trapani 66,7 76,5 -2,1 0,9 431 449 1 0,2
Vibo Valentia 82,0 91,5 5,7 -7,2 187 182 1 0,5
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
(a) decessi della sorveglianza integrata Covid-19
13
Figura 3. Decessi maschili cumulati a partire dal primo gennaio per classe di età. Per
100 decessi della stessa classe di età in base alla media 2015-2019. Province con alto livello
di diffusione Covid-19. Periodo: 20/02/2020-31/03/2020
Fonte: Istat. Base dati integrata mortalità giornaliera comunale
L’eccesso di mortalità più consistente si riscontra per gli uomini di 70-79 anni, i decessi cumulati
dal primo gennaio al trentuno marzo 2020 aumentano di circa 50 punti percentuali rispetto allo
stesso periodo della media 2015-2019; segue la classe di età 80-89 (+ 44%). L’incremento della
mortalità nelle donne è invece più contenuto per tutte le classi di età; raggiunge alla fine di marzo il
20% in più della media degli anni 2015-2019, tanto per la classe di età 70-79 che per la 90 e più.
Figura 3 (segue). Decessi femminili cumulati a partire dal primo gennaio per classe di
età. Per 100 decessi della stessa classe di età in base alla media 2015-2019. Province con
alto livello di diffusione Covid-19. Periodo: 20/02/2020-31/03/2020
Fonte: Istat. Base dati integrata mortalità giornaliera comunale
14
Passando dalle aree più colpite da Covid-19 a quelle in cui la diffusione è stata caratterizzata da
minore intensità l’eccesso di mortalità si sposta in avanti nel tempo e si riduce.
Le figure 4 e 5 si riferiscono, rispettivamente, alle classi di età in corrispondenza di province a
media e bassa diffusione dell’epidemia. A causa dell’entità più contenuta del fenomeno, i decessi
cumulati sono considerati per maschi e femmine nel complesso.
Figura 4. Decessi cumulati a partire dal primo gennaio per classe di età. Per 100
decessi della stessa classe di età della media 2015-2019. Province con medio livello di
diffusione Covid-19. Periodo: 20/02/2020-31/03/2020
Fonte: Istat. Base dati integrata mortalità giornaliera comunale
Nelle province a media diffusione dell’epidemia si è verificato uno scostamento, rispetto
all’andamento pre-crisi, iniziato dopo la fine della seconda settimana; in particolare, si osserva un
aumento dei decessi cumulati nelle età più anziane: per 90 anni e più al 31 marzo essi sono
superiori di circa il 6% (in questa classe di età nel periodo 20 febbraio-31 marzo si registra un
aumento dei decessi pari al 21% rispetto alla media 2015-2019). Per le province a bassa diffusione
si osserva un eccesso di decessi, rispetto al 2015-2019, solo riferito alle età 90 e più (3% in più al
31 marzo).
15
Figura 5. Decessi cumulati a partire dal primo gennaio per classe di età. Per 100
decessi della stessa classe di età della media 2015-2019. Province con basso livello di
diffusione Covid-19. Periodo: 20/02/2020-31/03/2020
Fonte: Istat. Base dati integrata mortalità giornaliera comunale
Il contributo dei decessi Covid-19 all’eccesso di mortalità delle province ad
alta diffusione
È stato possibile fare una valutazione dell’eccesso di mortalità stimato dall’Istat in funzione dei
decessi Covid-19 riportati dalla Sorveglianza integrata solo considerando il mese di marzo. Come
si vede dalla Figura 2, è a partire dai primi di marzo che, infatti, si inizia a registrare un numero
significativo di decessi.
Nell’ambito delle province definite ad alta diffusione, e considerando i decessi avvenuti in un’età
superiore o uguale ai 50 anni, se si confrontano gli andamenti giornalieri dei decessi Covid-19
rispetto all’eccesso stimato, essi spiegano in media il 61,5 % dell’eccesso di mortalità negli uomini
e il 42% nelle donne, con una proporzione che per i primi aumenta nel periodo di osservazione,
mentre scende lievemente per le donne (Figura 6 e 7).
16
Figura 6. Andamento giornaliero nel mese di marzo dell'eccesso di mortalità
maschile registrato nel 2020 rispetto alla media degli anni 2015-2019 e dei decessi
Covid-19(a). Valori assoluti dei decessi. Province con alta diffusione Covid-19.
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
Figura 7. Andamento giornaliero nel mese di marzo dell'eccesso di mortalità
femminile registrato nel 2020 rispetto alla media degli anni 2015-2019 e dei decessi
Covid-19(a). Valori assoluti dei decessi. Province con alta diffusione Covid-19
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
17
Passando a un dettaglio regionale, la Lombardia è la più colpita dall’epidemia in termini di casi ed
è anche l’area dove l’epidemia è partita più precocemente; nella regione si è osservato il 61% dei
decessi Covid-19 registrati in Italia al 31 marzo nella Sorveglianza Integrata, e il rapporto
giornaliero percentuale tra decessi Covid-19/eccesso di mortalità è stato in media il 53% (Figura
8).
Figura 8. Andamento giornaliero nel mese di marzo dell'eccesso di mortalità totale
registrato nel 2020 rispetto alla media degli anni 2015-2019 e dei decessi Covid-
19(a). Valori assoluti dei decessi di persone in età 50 anni e più. Regione LOMBARDIA
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
Osservando invece l’andamento della regione Emilia-Romagna, anch’essa caratterizzata da alta
diffusione dell’epidemia, la proporzione dei decessi Covid-19 sull’eccesso di mortalità giornaliera è
fortemente variabile nel periodo, ma in media su un valore di 47% (Figura 9).
18
Figura 9. Andamento giornaliero nel mese di marzo dell'eccesso di mortalità totale
registrato nel 2020 rispetto alla media degli anni 2015-2019 e dei decessi Covid-19(a)
e loro rapporto %. Valori assoluti dei decessi di persone in età 50 anni e più. Regione
EMILIA-ROMAGNA
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
L’eccesso di mortalità non si osserva uniformemente in tutte le province ad alta diffusione: la
distribuzione giornaliera degli eccessi è infatti dipendente dai diversi periodi temporali di diffusione
dell’epidemia all’interno delle varie regioni.
Nella Provincia di Bergamo la proporzione dei decessi riportati alla sorveglianza Covid-19 sui
decessi totali è pari al 37,6%. Il rapporto medio nel mese di marzo tra l’eccesso di mortalità totale e
quella segnalata dalla sorveglianza Covid-19 è pari al 45%.
19
Figura 10. Andamento giornaliero nel mese di marzo dell'eccesso di mortalità
registrato nel 2020 rispetto alla media degli anni 2015-2019 e dei decessi Covid-
19(a). Valori assoluti dei decessi di persone in età 50 anni e più. Provincia di Bergamo
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
Nella Provincia di Piacenza il rapporto tra la distribuzione giornaliera degli eccessi e quella dei
decessi Covid-19 è molto variabile, e tende ad aumentare al crescere dei giorni di osservazione.
(Figura 11)
Figura 11. Andamento giornaliero nel mese di marzo dell'eccesso di mortalità
registrato nel 2020 rispetto alla media degli anni 2015-2019 e dei decessi Covid-
19(a). Valori assoluti dei decessi di persone in età 50 anni e più. Provincia di Piacenza
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
20
Rapporto decessi Covid-19/eccesso di mortalità nelle province ad alta
diffusione: il contributo dell’età
Scomponendo l’eccesso di mortalità per classi di età, si osserva come all’aumentare di
quest’ultima il contributo del Covid-19 alla spiegazione dell’eccesso di mortalità decresca,
passando dal 78,5% dell’eccesso nella classe 50-59 al 24% in quella 90 e più.
Tale distribuzione non è però omogenea se si considerano distintamente i due generi.
Considerando i decessi maschili, si passa dall’82,5% dell’eccesso nella classe 50-59 al 30,4 %
nella classe 90 e più. Per quanto riguarda il genere femminile, la classe in cui il contributo dei
decessi Covid-19 è più alto, pari al 89%, è quella 60-69 anni mentre si scende al 42% nella classe
80-89 e al 20% in quella di 90 anni e oltre.
Figura 12. Andamento giornaliero nel mese di marzo della quota di mortalità
maschile 2020, in eccesso rispetto alla media 2015-2019, coperta dai decessi Covid-
19(a). Valori assoluti per classe di età a partire dai 50 anni di età. Province con Alto
livello di diffusione Covid-19.
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
21
Figura 13. Andamento giornaliero nel mese di marzo della quota di mortalità
femminile 2020 in eccesso rispetto alla media 2015-2019 coperta dai decessi Covid-
19(a). Valori assoluti per classe di età a partire dai 50 anni di età. Province con alto
livello di diffusione Covid-19.
Note: (a) decessi della sorveglianza integrata Covid-19
Fonte: Istat. Base dati integrata mortalità giornaliera comunale, Iss Sistema di sorveglianza integrata Covid-19
Il Covid-19 e la mortalità per causa in periodo non epidemico
L’ammontare totale dei decessi 2020 è il risultato dell’interazione di diverse componenti: la
mortalità direttamente imputabile a Covid-19 e quella per altre cause non direttamente a esso
correlata. Quest’ultima componente, a sua volta, è stata in parte modificata dagli effetti indiretti
dell’epidemia. Infatti, mentre ci si aspetta che alcune cause possano aver continuato ad agire
analogamente a quanto osservato negli ultimi anni, per altre si noteranno alcune importanti
variazioni.
I grafici riportano il confronto tra tutti i decessi con Covid-19, notificati ogni giorno nel mese di
marzo 2020 dalla Sorveglianza, con l’andamento della mortalità giornaliera per le principali cause
di morte nel mese di marzo 2017 e si può considerare rappresentativo della mortalità per causa in
situazioni non perturbate da picchi epidemici. La distinzione per le 3 classi territoriali di diffusione
dell’epidemia di Covid-19 consente di apprezzare il diverso peso del Covid-19 rispetto alle più
comuni cause di morte.
Nel marzo 2017, le cause principali di morte sono state le malattie del sistema circolatorio con il
36% dei decessi totali, seguono i tumori con il 27%, le malattie del sistema respiratorio (9%), le
demenze e l’Alzheimer (5%), le malattie dell’apparato digerente (4%) e il diabete (3%). Questa
distribuzione è lievemente diversa solo per la macro area a bassa diffusione, prevalentemente
costituita da province meridionali, dove la percentuale delle cause cardiocircolatorie è leggermente
superiore (39%).
22
In altri termini, a marzo 2017 sono morte mediamente ogni giorno 1.523 persone, delle quali 555
per malattie circolatorie, 413 per tumori, 132 per malattie respiratorie, 79 per demenze o Alzheimer
e 53 per diabete. Va sottolineato che il picco di decessi giornalieri delle tre macro aree di Covid-19
è stato raggiunto il 25 marzo 2020, con 837 casi, nello stesso giorno i decessi totali sono stati
2.902.
Nelle figure 14-16 si nota che la frequenza dei decessi totali del 2020, indipendentemente dalla
classe di diffusione nei primi giorni di marzo è molto simile a quella dei decessi del 2017. In alcuni
casi è stata anche lievemente minore, soprattutto nell’area a bassa diffusione.
Con il proseguire del tempo e il diffondersi dell’epidemia aumentano i decessi di Covid-19 e si
incrementa la mortalità totale. Già il 4 marzo 2020 nelle aree ad alta diffusione dell’epidemia, la
mortalità di Covid-19 ha toccato le frequenze dei decessi osservati nel 2017 per le malattie del
sistema respiratorio. Il 10 marzo i decessi Covid-19 raggiungono il numero complessivo
dell’insieme delle malattie respiratorie e dei tumori. Solo sei giorni dopo, l’aumento dei decessi
Covid-19 è stato tale da superare tutti i decessi delle due cause precedenti insieme a quelli del
sistema circolatorio. In poco più di venti giorni i decessi quotidiani riportati dalla Sorveglianza
integrata Covid-19 hanno superato l’ammontare della mortalità giornaliera per tutte le cause
registrate nel 2017.
Questa evoluzione è risultata traslata nel tempo e molto più attenuata nelle aree a media
diffusione. In tale ambito le frequenze giornaliere dei decessi Covid-19 sono state le stesse di
quelle della mortalità del sistema respiratorio a partire dal 17 marzo. Complessivamente i decessi
Covid-19 nel mese di marzo in questa area (1.150 decessi) hanno superato il totale dei decessi
per diabete, demenze e malattia di Alzheimer (1.008) nel 2017.
Nelle aree a bassa diffusione, il Covid-19 non ha prodotto effetti importanti sulla struttura della
mortalità per causa. Solo verso la fine di marzo si osserva un numero di morti con Covid-19 molto
vicino a quello per diabete del marzo 2017, che tuttavia rappresentava il 5% della mortalità
complessiva del periodo.
Verosimilmente il Covid-19 ha agito sia anticipando il decesso in individui affetti da gravi patologie,
sia incrementando la mortalità con i suoi effetti diretti e indiretti, particolarmente evidenti nelle aree
a media e alta diffusione.
Rispetto al marzo 2017, si è osservato un eccesso di mortalità nello stesso mese del 2020
superiore al numero dei decessi attribuibili a Covid-19 in individui con diagnosi confermata.
L’analisi di tutte le cause di morte del 2020 consentirà di valutare quanto l’eccesso di mortalità
osservata sia attribuibile anche ai decessi di persone non sopposte al test ma certificate dai medici
sulla base di una diagnosi clinica (che al momento non sono conteggiate nella Sorveglianza), e
quanto agli effetti indiretti su specifiche cause di morte, soprattutto quelli che sono riconducibili alle
difficoltà del sistema ospedaliero nel lavorare in condizioni di forte stress ma anche al minor ricorso
alle prestazioni del servizio sanitario da parte dei cittadini per timore del contagio.
23
Figura 14. Confronto tra i decessi giornalieri per le principali cause iniziali di morte
a marzo 2017 e i decessi con Covid-19 e per tutte le cause a marzo 2020. Area livello
di diffusione Covid-19 Alto
Fonte: Istat. Indagine su decessi e cause di morte, Istat Base dati integrata mortalità giornaliera comunale, Iss registro sorveglianza Covid-19
24
Figura 15. Confronto tra i decessi giornalieri per le principali cause iniziali di morte
a marzo 2017 e i decessi con Covid-19 e per tutte le cause a marzo 2020. Area livello
di diffusione Covid-19 Medio
Fonte: Istat. Indagine su decessi e cause di morte, Istat Base dati integrata mortalità giornaliera comunale, Iss registro sorveglianza Covid-19
Figura 16. Confronto tra i decessi giornalieri per le principali cause iniziali di morte
a marzo 2017 e i decessi con Covid-19 e per tutte le cause a marzo 2020. Area livello
di diffusione Covid-19 Basso
Fonte: Istat. Indagine su decessi e cause di morte, Istat Base dati integrata mortalità giornaliera comunale, Iss registro sorveglianza Covid-19
25
Nota metodologica
1. La nuova base dati di mortalità giornaliera della popolazione residente
L’Istat, grazie alle sinergie attivate con il Ministero dell’Interno per l’acquisizione tempestiva dei dati
ANPR (Anagrafe Nazionale della Popolazione Residente) e al Ministero dell’economia e delle
finanze per l’acquisizione del flusso dei deceduti tramite l’Anagrafe Tributaria, è in grado di
contribuire alla diffusione di informazioni utili alla comprensione della situazione legata
all’emergenza sanitaria da COVID-19. L’utilizzo a fini statistici, e il relativo trattamento delle
informazioni permette all’Istituto Nazionale di Statistica di diffondere i dati relativi alla mortalità
generale di 6.866 comuni italiani, che a oggi ammontano a 7.904, l’87% del totale. La percentuale
di popolazione che questi comuni rappresentano è dell’86%.
In una situazione di normalità il dettaglio di informazioni che l’Istituto rilascia (serie giornaliera dei
decessi per sesso e classe di età) necessita del completamento di un processo di acquisizione e
validazione dei microdati delle cancellazioni dall’anagrafe per decesso che comporta una
diffusione a circa 10 mesi di ritardo rispetto al 31/12 di ogni anno di riferimento (ad ottobre
dell’anno t vengono diffusi i dati validati dell’anno t-1). In virtù della situazione emergenziale, l’Istat
si è impegnato a garantire la diffusione di queste informazioni con una tempistica molto serrata,
con l’accortezza però che i dati vanno considerati provvisori e soggetti a variazione con i prossimi
aggiornamenti. A differenza delle statistiche relative al bilancio della popolazione residente, che
l’Istat aggiorna periodicamente, la data di decesso si riferisce alla data di evento e non a quella di
cancellazione anagrafica.
La validazione dei dati dei decessi dei 7.904 comuni italiani si basa sull’ammontare dei primi tre
mesi dell’anno 2020, confrontato con i dati dello stesso periodo media 2015/2019. Sono stati
utilizzate le variazioni assolute e percentuali di periodo, dei singoli mesi e l’informazione di
presenza di morti Covid-19 (fonte ISS). Alla luce di queste analisi l’Istat ha valutato di non
diffondere i dati per 1.038 comuni per i quali il decremento registrato nel 2020 è probabilmente da
attribuire ad un non completo o non tempestivo flusso delle notifiche dei dati da parte del Comune
al sistema ANPR o all’Istat (per i comuni non subentrati in ANPR).
I comuni per cui si rilasciano i dati anticipatori non costituiscono un campione statistico
dell’universo dei comuni italiani, ma un loro sottoinsieme più o meno rappresentativo, la cui
copertura di popolazione a livello provinciale varia da un massimo del 100% per le province di
Gorizia e Sondrio, a un minimo dell’1,3% per la provincia di Trieste; a livello regionale la copertura
di popolazione varia dal 97,1% per la Lombardia al 73,4% per Friuli-Venezia Giulia e Sicilia. A
livello media nazionale la copertura è dell’86,4% in termini di popolazione (cfr. tabella A1.)
26
Tabella A1. Copertura provinciale per comune e popolazione residente dei 6.866
comuni diffusi dall’Istat.
percentuale
comuni
percentuale
popolazione
residente
percentuale
comuni
percentuale
popolazione
residente
Agrigento 67.4 67.9 Messina 80.6 87.7
Alessandria 95.7 98.2 Milano 96.2 98.1
Ancona 76.6 84.3 Modena 95.7 97.8
Aosta 91.9 91.2 Monza e della Brianza 94.5 97.0
Arezzo 88.9 89.4 Napoli 70.7 81.4
Ascoli Piceno 81.8 45.0 Novara 90.8 92.5
Asti 93.2 88.8 Nuoro 83.8 78.9
Avellino 84.7 86.2 Oristano 93.1 91.7
Bari 80.5 86.0 Padova 84.3 86.7
Barletta-Andria-Trani 70.0 59.8 Palermo 76.8 87.6
Belluno 83.6 63.9 Parma 95.5 99.3
Benevento 82.1 82.1 Pavia 94.1 97.0
Bergamo 97.5 98.4 Perugia 84.7 92.1
Biella 97.3 96.5 Pesaro e Urbino 86.8 94.9
Bologna 85.5 92.7 Pescara 91.3 96.7
Bolzano/Bozen 93.1 93.9 Piacenza 91.3 95.5
Brescia 98.0 98.9 Pisa 86.5 76.5
Brindisi 95.0 98.4 Pistoia 85.0 88.0
Cagliari 82.4 45.6 Pordenone 94.0 95.2
Caltanissetta 59.1 41.9 Potenza 86.0 72.0
Campobasso 81.0 67.7 Prato 57.1 89.8
Caserta 73.1 68.7 Ragusa 75.0 54.7
Catania 53.4 62.7 Ravenna 77.8 82.8
Catanzaro 76.3 81.6 Reggio Calabria 80.4 82.6
Chieti 87.5 76.5 Reggio nell'Emilia 88.1 93.7
Como 94.6 95.6 Rieti 80.8 52.7
Cosenza 80.7 64.4 Rimini 84.0 95.7
Cremona 99.1 99.8 Roma 62.0 82.7
Crotone 81.5 87.5 Rovigo 96.0 95.4
Cuneo 91.5 88.0 Salerno 78.5 79.0
Enna 60.0 43.1 Sassari 92.4 94.4
Fermo 90.0 92.8 Savona 88.4 84.4
Ferrara 90.5 95.8 Siena 74.3 63.5
Firenze 87.8 98.1 Siracusa 81.0 87.6
Foggia 80.3 88.6 Sondrio 100.0 100.0
Forlì-Cesena 93.3 98.9 Sud Sardegna 79.4 76.9
Frosinone 73.6 70.3 Taranto 93.1 98.8
Genova 83.6 95.3 Teramo 91.5 97.7
Gorizia 100.0 100.0 Terni 93.9 98.9
Grosseto 89.3 94.1 Torino 90.1 94.0
Imperia 87.9 83.7 Trapani 66.7 76.5
Isernia 82.7 88.7 Trento 89.2 90.9
La Spezia 93.8 99.1 Treviso 88.3 90.9
L'Aquila 78.7 71.4 Trieste 33.3 1.3
Latina 81.8 83.3 Udine 86.6 85.5
Lecce 77.1 76.4 Varese 87.0 87.9
Lecco 96.4 97.8 Venezia 86.4 93.4
Livorno 78.9 89.0 Verbano-Cusio-Ossola 95.9 94.0
Lodi 95.0 98.1 Vercelli 93.9 91.8
Lucca 84.8 92.1 Verona 91.8 94.5
Macerata 85.5 89.1 Vibo Valentia 82.0 91.5
Mantova 96.9 96.5 Vicenza 82.5 73.4
Massa-Carrara 82.4 93.0 Viterbo 81.7 82.1
Matera 74.2 80.5 ITALIA 86.9 86.4
Provincia Provincia
27
Tabella A2. Copertura regionale e ripartizionale per comune e popolazione
residente dei 6.866 comuni diffusi dall’Istat.
2. I dati di sui casi e sui decessi del sistema di sorveglianza
Con l’ordinanza del n. 640 del 27 febbraio 2020, l’Istituto Superiore di Sanità (ISS), dal 28 febbraio,
coordina un sistema di sorveglianza che integra a livello individuale i dati microbiologici ed
epidemiologici forniti dalle Regioni e Provincie Autonome (PA) e dal Laboratorio nazionale di
riferimento per SARS-CoV-2 dell’ISS. I dati vengono raccolti attraverso una piattaforma web
dedicata e riguardano tutti i casi di COVID-19 diagnosticati dai laboratori di riferimento regionali. I
dati vengono aggiornati giornalmente da ciascuna Regione anche se alcune informazioni possono
richiedere qualche giorno per il loro inserimento. Per questo motivo, potrebbe non esserci una
completa concordanza con quanto riportato attraverso il flusso informativo della Protezione Civile e
del Ministero della Salute che riportano dati aggregati. La sorveglianza raccoglie dati individuali dei
soggetti positivi al Covid-19 e in particolare le informazioni anagrafiche, i dati sul domicilio e sulla
residenza, alcune informazioni di laboratorio, informazioni sul ricovero e sullo stato clinico
(indicatore sintetico di gravità della sintomatologia), la presenza di alcuni fattori di rischio (patologie
croniche di base), e l’esito finale (guarito o deceduto).
Un’infografica dedicata riporta - con grafici, mappe e tabelle - una descrizione della diffusione nel
tempo e nello spazio dell’epidemia di COVID-19 in Italia e una descrizione delle caratteristiche
delle persone affette. Una volta a settimana viene pubblicato anche un bollettino che, in maniera
più estesa, approfondisce le informazioni raccolte. Tali documenti possono essere scaricati dal sito
Epicentro dell’ISS. Gli ultimi disponibili sono il report settimanale del 30 aprile 2020:
https://www.epicentro.iss.it/coronavirus/bollettino/Bollettino-sorveglianza-integrata-COVID-19_28-
aprile-2020.pdf
e l’infografica del 1 maggio 2020:
https://www.epicentro.iss.it/coronavirus/bollettino/Infografica_1maggio%20ITA.pdf
Per quest’ultima è disponibile anche una versione in lingua inglese:
https://www.epicentro.iss.it/en/coronavirus/bollettino/Infografica_1maggio%20ENG.pdf
percentuale
comuni
percentuale
popolazione
residente
percentuale
comuni
percentuale
popolazione
residente
Piemonte 92.7 93.3 Abruzzo 85.6 85.2
Valle d'Aosta 91.9 91.2 Molise 81.6 73.5
Lombardia 95.8 97.1 Campania 78.0 79.3
Trentino-Alto Adige 90.8 92.4 Puglia 81.3 85.0
Veneto 87.0 87.2 Basilicata 83.2 75.0
Friuli-Venezia Giulia 88.4 73.4 Calabria 80.0 77.0
Liguria 87.6 92.3 Sicilia 71.0 73.4
Emilia-Romagna 89.9 94.6 Sardegna 86.7 75.6
Toscana 83.9 89.1 Nord 92.2 92.8
Umbria 88.0 93.8 Centro 80.2 84.7
Marche 84.2 83.4 Mezzogiorno 80.2 78.7
Lazio 73.3 80.9 ITALIA 86.9 86.4
Regione/Ripartizione Regione/Ripartizione
28
3. I dati sulle cause di morte
I dati sulla mortalità per causa del 2017 provengono dall’indagine annuale sulle cause di morte che
rappresenta la principale fonte esaustiva delle informazioni epidemiologiche del paese. L’indagine
ha una copertura totale e il suo campo di osservazione è costituito dall’insieme di tutti i decessi che
si verificano sul territorio nazionale (popolazione presente) in un anno di calendario. Le
informazioni mediche contenute nei singoli certificati di morte vengono codificate in base alla ICD-
10 (International Statistical Classification of Diseases, Injuries and Causes of Death, X Revision)
dell'Organizzazione mondiale della sanità (Oms). In linea con quanto previsto dalla normativa
comunitaria, i dati vengono validati e diffusi entro 24 mesi dall’anno di riferimento
(https://www.istat.it/it/archivio/4216). A dicembre 2019 sono stati rilasciati gli ultimi dati definitivi
relativi all’anno 2017.Nel report sono stati selezionati i decessi, avvenuti nel mese di marzo 2017,
dei residenti nei 6.866 comuni per i quali si dispone dei dati del 2020.
29
GLOSSARIO
Anagrafe della popolazione: il sistema continuo di registrazione della popolazione residente.
Viene continuamente aggiornata tramite iscrizioni per nascita da genitori residenti nel Comune,
cancellazioni per morte di residenti e iscrizioni/cancellazioni per trasferimento di residenza da/per
altro Comune o da/per l'Estero.
ANPR: Anagrafe Nazionale della Popolazione Residente (ANPR). È la banca dati nazionale nella
quale confluiscono progressivamente tutte le anagrafi comunali.
È stata istituita presso il Ministero dell’Interno ai sensi dell’articolo 62 del Dlgs n. 82/2005 (Codice
dell’Amministrazione Digitale).
Caso positivo Covid-19: per Covid-19 (sintesi dei termini CO-rona VI-rus D-isease e dell'anno
d'identificazione, 2019) l'Organizzazione Mondiale della Sanità (OMS) intende la malattia
respiratoria causata dal nuovo coronavirus SARS-Cov-2. La definizione di caso confermato
positivo Covid-19 secondo la Sorveglianza Integrata Covid-19 è basata su una definizione di caso
definita attraverso circolari ministeriali tenendo conto delle evidenze scientifiche e delle indicazioni
degli organismi internazionali quali OMS e ECDC. L’attuale definizione è di tipo microbiologico:
risultato positivo con test di conferma effettuato dal/i laboratorio/i di riferimento Regionale/i
effettuato su tampone naso-faringeo
(https://www.fnopi.it/wp-content/uploads/2020/03/Circolare_9_marzo_2020.pdf)
Causa di morte: si intende la causa “iniziale” di morte, ovvero la condizione morbosa direttamente
responsabile del decesso. È definita e individuata tra tutte le malattie certificate dal medico sulla
scheda di morte, in base a stringenti regole dettate dall’Organizzazione Mondiale della Sanità
(riportate nella Classificazione Internazionale delle Malattie Icd-10) ed è l’indicatore più utilizzato e
consolidato per le statistiche ufficiali e i confronti a livello nazionale e internazionale.
Classificazione internazionale delle malattie (Icd): International Classification of Diseases and
Related Health Problems, è il sistema di classificazione delle malattie, stilato dall’Organizzazione
Mondiale della Sanità. Con questo standard internazionale vengono classificate le informazioni
sanitarie della rilevazione Istat sui decessi e le cause di morte.
(https://icd.who.int/browse10/2019/en#/)
Codici ICD-10 delle principali cause di morte analizzate: Malattie del sistema respiratorio J00-
J99; Tumori C00-D48; Malattie del sistema circolatorio I00-I99; Malattie dell’apparato digerente
K00-K93; Diabete E10-E14; Demenza e malattia di Alzheimer F01-F03,G30.
Co-morbidità: si intende la pre-esistenza di condizioni croniche al momento della diagnosi; queste
includono: patologie cardiovascolari, patologie respiratorie, diabete, deficit immunitari, patologie
metaboliche, patologie oncologiche, obesità, patologie renali o altre patologie croniche.
Copertura (Tasso di) dei comuni: rapporto tra il numero dei comuni considerati e il numero di
tutti i comuni italiani.
Copertura (Tasso di) della popolazione: rapporto tra la somma della popolazione residente nei
comuni considerati e la popolazione residente totale.
Decesso: la cessazione di ogni segno di vita in un qualsiasi momento successivo alla nascita
vitale. Per mortalità totale (decessi totali) o complessiva si intende il conteggio dei decessi avvenuti
per qualunque causa di morte senza distinzione di una causa specifica.
30
Decesso Covid-19: l’Organizzazione Mondiale della Sanità definisce un decesso da COVID-19
come segue: un decesso COVID-19 è definito per scopi di sorveglianza come una morte risultante
da un quadro clinico patologico con un caso probabile o confermato (microbiologicamente) di
Covid-19, a meno che ci sia una chiara causa alternativa di morte non riconducibile alla malattia
associata a COVID disease (per esempio un trauma).
https://www.who.int/docs/default-source/coronaviruse/situation-reports/20200411-sitrep-82-covid-
19.pdf?sfvrsn=74a5d15_2
Cancellazione dall’anagrafe per decesso: la rilevazione sui cancellati dall’anagrafe per decesso
raccoglie le principali caratteristiche individuali dei deceduti con le quali successivamente derivare
le principali misure di sopravvivenza della popolazione residente. Le informazioni riguardanti le
persone decedute sono quelle in possesso dell'Anagrafe del comune
Eccesso di mortalità: differenza tra i decessi totali nel periodo 20/2/2020-31/3/2020 e la media
dei decessi totali del quinquennio 2015-2019 nello stesso periodo.
Età mediana: età che divide una popolazione in due gruppi numericamente uguali; l'uno avente la
popolazione di età inferiore a quella individuata, l'altro superiore.
Incidenza: rapporto tra numero di casi di una malattia sulla popolazione a rischio in un certo
periodo di tempo. Se il periodo di tempo è uguale per tutta la popolazione l’incidenza viene definita
cumulativa
Letalità: rapporto tra il numero di morti e il numero di malati con una determinata malattia,
relativamente a una data popolazione e a un dato intervallo
Mortalità (tasso di): rapporto tra il numero dei decessi nell’anno e l’ammontare medio della
popolazione residente, moltiplicato per 1.000.
Popolazione residente: è costituita dalle persone, di cittadinanza italiana e straniera, aventi
dimora abituale nel territorio nazionale anche se temporaneamente assenti. Ogni persona avente
dimora abituale in Italia deve iscriversi, per obbligo di legge, nell’anagrafe del comune nel quale ha
stabilito la sua dimora abituale. In seguito ad ogni Censimento della popolazione viene determinata
la popolazione legale. A tale popolazione si somma il movimento anagrafico dei periodi successivi,
calcolati con riferimento alla fine di ciascun anno solare e si calcola così la popolazione residente
in ciascun comune al 31 di dicembre di ogni anno.
Tampone positivo: con tale termine si intende il risultato positivo ad un test diagnostico di
riferimento su un saggio di real-time RT-PCR che consiste sostanzialmente in un’amplificazione
del genoma. Nel caso del SARS-Cov-2 il prelievo del materiale biologico (campione) viene
effettuato attraverso un aspirato rino-faringeo o a un tampone naso-faringeo o oro-faringeo.
L’analisi dei tamponi viene effettuata in tutti i laboratori di riferimento regionali e presso i principali
ospedali individuati dalle Regioni.
Ufficio Stampa Istat Ufficio Stampa ISS
ufficiostampa@istat.it ufficio.stampa@iss.it
tel. 06.4990.6601
